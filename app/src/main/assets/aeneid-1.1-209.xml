<passage>
	<lines>
		<line>ARMA, virumque cano, Troiae qui primus ab oris</line>
		<line>Italiam, fato profugus, Lavinia venit</line>
		<line>Littora; multum ille et terris iactatus et alto.</line>
		<line>Vi Superum, saevae memorem Iunonis ob iram;</line>
		<line>Multa quoque et bello passus, dum conderet urbem.</line>
		<line>Inferretque Deos Latio: genus unde Latinum,</line> 
		<line>Albanique patres, atque altae moenia Romae.</line>
		<line>Musa, mihi causas memora, quo numine laeso,</line>
		<line>Quidve dolens, regina Deum tot volvere casus</line>
		<line>Insignem pietate virum, tot adire labores</line>
		<line>Impulerit; tantaene animis coelestibus irae!</line>
		<line>Urbs antiqua fuit; Tyrii tenuere coloni;</line>
		<line>Carthago, Italiam contra Tiberinaque longe</line>
		<line>Ostia, dives opum, studiisque asperrima belli;</line>
		<line>Quam Iuno fertur terris magis omnibus unam</line>
		<line>Posthabita coluisse Samo; hic illius arma,</line> 
		<line>Hic currus fuit; hoc regnum Dea gentibus esse,</line>
		<line>Si qua fata sinant, iam tum tenditque fovetque.</line>
		<line>Progeniem sed enim Troiano a sanguine duci</line>
		<line>Audierat, Tyrias olim quae verteret arces;</line>
		<line>Hinc populum, late regem, belloque superbum,</line> 
		<line>Venturum excidio Libyae; sic volvere Parcas.</line>
		<line>Id metuens, veterisque memor Saturnia belli,</line>
		<line>Prima quod ad Troiam pro caris gesserat Argis:</line>
		<line>Necdum etiam causae irarum saevique dolores</line>
		<line>Exciderant animo; manet alta mente repostum</line> 
		<line>Iudicium Paridis, spretaeque iniuria formae,</line>
		<line>Et genus invisum, et rapti Ganymedis honores:</line>
		<line>His accensa super, iactatos aequore toto</line>
		<line>Troas, reliquias Danaum atque immitis Achilli,</line>
		<line>Arcebat longe Latio; multosque per annos</line> 
		<line>Errabant acti fatis maria omnia circum.</line>
		<line>Tantae molis erat Romanam condere gentem.</line>
		<line>Vix e conspectu Siculae telluris in altum</line>
		<line>Vela dabant, laeti et spumas salis aere ruebant;</line>
		<line>Cum Iuno, aeternum servans sub pectore vulnus,</line> 
		<line>Haec secum: Mene incepto desistere victam.</line>
		<line>Nec posse Italia Teucrorum avertere regem?</line>
		<line>Quippe vetor fatis. Pallasne exurere classem</line>
		<line>Argivum, atque ipsos potuit submergere ponto.</line>
		<line>Unius ob noxam et furias Aiacis Oilei?</line>
		<line>Ipsa, Iovis rapidum iaculata e nubibus ignem,</line>
		<line>Disiecitque rates, evertitque aequora ventis;</line>
		<line>Illum, exspirantem transfixo pectore flammas.</line>
		<line>Turbine corripuit, scopuloque infixit acuto.</line>
		<line>Ast ego, quae Divum incedo regina, Iovisque</line> 
		<line>Et soror et coniux, una cum gente tot annos</line>
		<line>Bella gero. Et quisquam numen Iunonis adoret</line>
		<line>Praeterea, aut supplex aris imponat honorem?</line>
		<line>Talia flammato secum Dea corde volutans,</line>
		<line>Nimborum in patriam, loca foeta furentibus Austris,</line> 
		<line>Aeoliam venit. Hic vasto rex Aeolus antro</line>
		<line>Luctantes ventos tempestatesque sonoras</line>
		<line>Imperio premit, ac vinclis et carcere fraenat.</line>
		<line>Illi indignantes magno cum murmure montis</line>
		<line>Circum claustra fremunt. Celsa sedet Aeolus arce</line> 
		<line>Sceptra tenens, mollitque animos, et temperat iras.</line>
		<line>Ni faciat, maria ac terras coelumque profundum</line>
		<line>Quippe ferant rapidi secum, verrantque per auras.</line>
		<line>Sed pater omnipotens speluncis abdidit atris.</line>
		<line>Hoc metuens; molemque et montes insuper altos</line> 
		<line>Imposuit; regemque dedit, qui foedere certo</line>
		<line>Et premere, et laxas sciret dare iussus habenas.</line>
		<line>Ad quem tum Iuno supplex his vocibus usa est:</line>
		<line>Aeole, namque tibi Divum pater atque hominum rex</line>
		<line>Et mulcere dedit fluctus et tollere vento,</line> 
		<line>Gens inimica mihi Tyrrhenum navigat aequor,</line>
		<line>Ilium in Italiam portans victosque Penates:</line>
		<line>Incute vim ventis, submersasque obrue puppes;</line>
		<line>Aut age diversos; et disiice corpora ponto.</line>
		<line>Sunt mihi bis septem praestanti corpore Nymphae,</line> 
		<line>Quarum, quae forma pulcherrima, Deiopeam</line>
		<line>Connubio iungam stabili propriamque dicabo:</line>
		<line>Omnes ut tecum meritis pro talibus annos</line>
		<line>Exigat, et pulchra faciat te prole parentem.</line>
		<line>Aeolus haec contra: Tuus, o regina, quid optes</line> 
		<line>Explorare labor; mihi iussa capessere fas est.</line>
		<line>Tu mihi, quodcumque hoc regni, tu sceptra Iovemque</line>
		<line>Concilias; tu das epulis accumbere Divum,</line>
		<line>Nimborumque facis tempestatumque potentem.</line>
		<line>Haec ubi dicta, cavum conversa cuspide montem</line> 
		<line>Impulit in latus; ac venti, velut agmine facto,</line>
		<line>Qua data porta, ruunt, et terras turbine perflant.</line>
		<line>Incubuere mari, totumque a sedibus imis</line>
		<line>Una Eurusque Notusque ruunt creberque procellis</line>
		<line>Africus, et vastos volvunt ad littora fluctus.</line> 
		<line>Insequitur clamorque virum stridorque rudentum.</line>
		<line>Eripiunt subito nubes coelumque diemque</line>
		<line>Teucrorum ex oculis; ponto nox incubat atra.</line>
		<line>Intonuere poli, et crebris micat ignibus aether;</line>
		<line>Praesentemque viris intentant omnia mortem.</line> 
		<line>Extemplo Aeneae solvuntur frigore membra.</line>
		<line>Ingemit, et, duplices tendens ad sidera palmas,</line>
		<line>Talia voce refert: O terque quaterque beati!</line>
		<line>Quis ante ora patrum Troiae sub moenibus altis</line>
		<line>Contigit oppetere! o Danaum fortissime gentis</line> 
		<line>Tydide, mene Iliacis occumbere campis</line>
		<line>Non potuisse, tuaque animam hanc effundere dextra!</line>
		<line>Saevus ubi Aeacidae telo iacet Hector, ubi ingens</line>
		<line>Sarpedon; ubi tot Simois correpta sub undis</line>
		<line>Scuta virum galeasque et fortia corpora volvit.</line> 
		<line>Talia iactanti stridens Aquilone procella</line>
		<line>Velum adversa ferit, fluctusque ad sidera tollit.</line>
		<line>Franguntur remi; tum prora avertit, et undis</line>
		<line>Dat latus; insequitur cumulo praeruptus aquae mons.</line>
		<line>Hi summo in fluctu pendent; his unda dehiscens</line> 
		<line>Terram inter fluctus aperit; furit aestus arenis.</line>
		<line>Tres Notus abreptas in saxa latentia torquet:</line>
		<line>*Saxa vocant Itali, mediis quae in fluctibus, Aras:*</line>
		<line>Dorsum immane mari summo. Tres Eurus ab alto</line>
		<line>In brevia et syrtes urget, miserabile visu,</line> 
		<line>Illiditque vadis, atque aggere cingit arenae.</line>
		<line>Unam, quae Lycios fidumque vehebat Orontem,</line>
		<line>Ipsius ante oculos ingens a vertice pontus</line>
		<line>In puppim ferit: excutitur, pronusque magister</line>
		<line>Volvitur in caput; ast illam ter fluctus ibidem</line> 
		<line>Torquet agens circum, et rapidus vorat aequore vortex.</line>
		<line>Apparent rari nantes in gurgite vasto;</line>
		<line>Arma, virum, tabulaeque, et Troia gaza per undas.</line>
		<line>Iam validam Ilionei navem, iam fortis Achatae,</line>
		<line>Et qua vectus Abas, et qua grandaevus Aletes,</line> 
		<line>Vicit hyems; laxis laterum compagibus omnes</line>
		<line>Accipiunt inimicum imbrem, rimisque fatiscunt.</line>
		<line>Interea magno misceri murmure pontum,</line>
		<line>Emissamque hyemem sensit Neptunus, et imis</line>
		<line>Stagna refusa vadis, graviter commotus; et alto</line> 
		<line>Prospiciens, summa placidum caput extulit unda.</line>
		<line>Disiectam Aenae toto videt aequore classem;</line>
		<line>Fluctibus oppressos Troas coelique ruina.</line>
		<line>Nec latuere doli fratrem Iunonis et irae.</line>
		<line>Eurum ad se Zephyrumque vocat; dehinc talia fatur:</line> 
		<line>Tantane vos generis tenuit fiducia vestri?</line>
		<line>Iam coelum terramque meo sine numine, Venti,</line>
		<line>Miscere, et tantas audetis tollere moles?</line>
		<line>Quos ego—Sed motos praestat componere fluctus.</line>
		<line>Post mihi non simili poena commissa luetis.</line> 
		<line>Maturate fugam, regique haec dicite vestro:</line>
		<line>Non illi imperium pelagi saevumque tridentem.</line>
		<line>Sed mihi sorte datum. Tenet ille immania saxa,</line>
		<line>Vestras, Eure, domos: illa se iactet in aula</line>
		<line>Aeolus, et clauso ventorum carcere regnet.</line> 
		<line>Sic ait, et dicto citius tumida aequora placat;</line>
		<line>Collectasque fugat nubes, Solemque reducit.</line>
		<line>Cymothoë, simul et Triton adnixus, acuto</line>
		<line>Detrudunt naves scopulo; levat ipse tridenti;</line>
		<line>Et vastas aperit syrtes, et temperat aequor;</line>
		<line>Atque rotis summas levibus perlabitur undas.</line>
		<line>Ac, veluti magno in populo cum saepe coorta est</line>
		<line>Seditio, saevitque animis ignobile vulgus;</line>
		<line>Iamque faces et saxa volant; furor arma ministrat:</line>
		<line>Tum, pietate gravem ac meritis si forte virum quem</line> 
		<line>Conspexere, silent, arrectisque auribus astant;</line>
		<line>Iste regit dictis animos, et pectora mulcet:</line>
		<line>Sic cunctus pelagi cecidit fragor, aequora postquam</line>
		<line>Prospiciens genitor, coeloque invectus aperto,</line>
		<line>Flectit equos, curruque volans dat lora secundo.</line> 
		<line>Defessi Aeneadae, quae proxima, littora cursu</line>
		<line>Contendunt petere, et Libyae vertuntur ad oras.</line>
		<line>Est in secessu longo locus: insula portum</line>
		<line>Efficit obiectu laterum, quibus omnis ab alto</line>
		<line>Frangitur inque sinus scindit sesc unda reductos.</line> 
		<line>Hinc atque hinc vastae rupes geminique minantur</line>
		<line>In coelum scopuli, quorum sub vertice late</line>
		<line>Aequora tula silent; tum sylvis scena coruscis</line>
		<line>Desuper, horrentique atrum nemus imminet umbra.</line>
		<line>Fronte sub adversa scopulis pendentibus antrum;</line> 
		<line>Intus aquae dulces, vivoque sedilia saxo;</line>
		<line>Nympharum domus. Hic fessas non vincula naves</line>
		<line>Ulla tenent; unco non alligat anchora morsu.</line>
		<line>Huc septem Aeneas collectis navibus omni</line>
		<line>Ex numero subit; ac, magno telluris amore</line> 
		<line>Egressi, optata potiuntur Troës arena,</line>
		<line>Et sale tabentes artus in littore ponunt.</line>
		<line>Ac primum silici scintillam excudit Achates,</line>
		<line>Suscepitque ignem foliis, atque arida circum</line>
		<line>Nutrimenta dedit, rapuitque in fomite flammam.</line> 
		<line>Tum Cererem corruptam undis Cerealiaque arma</line>
		<line>Expediunt fessi rerum; frugesque receptas</line>
		<line>Et torrere parant flammis et frangere saxo.</line>
		<line>Aeneas scopulum interea conscendit, et omnem</line>
		<line>Prospectum late pelago petit; Anthea si quem</line> 
		<line>Iactatum vento videat, Phrygiasque biremes.</line>
		<line>Aut Capyn, aut celsis in puppibus arma Caici.</line>
		<line>Navem in conspectu nullam; tres littore cervos</line>
		<line>Prospicit errantes; hos tota armenta sequuntur</line>
		<line>A tergo, et longum per valles pascitur agmen.</line> 
		<line>Constitit hic, arcumque manu celeresque sagittas</line>
		<line>Corripuit; fidus quae tela gerebat Achates;</line>
		<line>Ductoresque ipsos primum, capita alta ferentes</line>
		<line>Cornibus arboreis, sternit; tum vulgus; et omnem</line>
		<line>Miscet agens telis nemora inter frondea turbam.</line> 
		<line>Nec prius absistit, quam septem ingentia victor</line>
		<line>Corpora fundat humi, et numerum cum navibus aequet.</line>
		<line>Hinc portum petit, et socios partitur in omnes.</line>
		<line>Vina bonus quae deinde cadis onerarat Acestes</line>
		<line>Littore Trinacrio dederatque abeuntibus heros,</line> 
		<line>Dividit, et dictis moerentia pectora mulcet:</line>
		<line>O socii, (neque enim ignari sumus ante malorum)</line>
		<line>O passi graviora; dabit Deus his quoque finem.</line>
		<line>Vos et Scyllaeam rabiem penitusque sonantes</line>
		<line>Accestis scopulos; vos et Cyclopia saxa</line> 
		<line>Experti. Revocate animos, moestumque timorem</line>
		<line>Mittite. Forsan et haec olim meminisse iuvabit.</line>
		<line>Per varios casus, per tot discrimina rerum,</line>
		<line>Tendimus in Latium: sedes ubi fata quietas</line>
		<line>Ostendunt. Illic fas regna resurgere Troiae.</line>
		<line>Durate, et vosmet rebus servate secundis.</line>
		<line>Talia voce refert; curisque ingentibus aeger</line>
		<line>Spem vultu simulat, premit altum corde dolorem.</line>
	</lines>

	<summaries>
		<summary line="1">Ego ille sum, qui olim cecini cantilenas tenui calamo: et egressus e sylvis coëgi propinquos agros, ut obedirent agricola quantumlibet cupido; quod opus iucundum fuit rusticis. Sed iam horrida Martis Cano bella et hominem, qui pulsus fatis, primus venit e regione Troiana in Italiam, et ad littus Lavinium. Ille multum agitatus fuit terra et mari, per potentiam Deorum, et propter iram memorem crudelis Iunonis.</summary>
		<summary line="5">Multa quoque toleravit praeterea in bello, donec fundaret urbem, et induceret Deos in Latium; ex quo facto populus Latinus, et cives Albani, et muri altae Romae orti sunt.</summary>
		<summary line="8">O Musa, suggere mihi causas earum rerum: quo Deorum violato, vel quo scelere offensa regina Deorum coëgerit hominem pietate illustrem agitari tot calamitatibus, et suscipere tot labores. Tantusne furor inest mentibus divinis?</summary>
		<summary line="12">Fuit urbs vetus, quam colonia Tyriorum incoluit, Carthago nomine, procul ex adverso Italiae; et ostiorum Tiberis: abundans opibus, et acerrima belli artibus. Iuno dicitur hanc unam habitasse prae ceteris regionibus, etiam Samo postposita. Illic Iunonis arma, illic currus fuit: iam tunc Dea contendit ut illa imperet populis, protegitque eam in hanc spem, si fatum id quoquomodo permittat.</summary>
		<summary line="19">Enimvero audierat prolem deduci e stirpe Troianorum, quae aliquando dirueret moenia Tyriorum. Inde per cladem Africae, gentem illam futuram ubique dominam, et bello gloriosam: ita statuisse Parcas.</summary>
		<summary line="23">Audierat hoc Iuno, hoc ipsum timens, et reminiscens prateriti belli quod prima suscitaverat contra Troianos pro Argis sibi dilectis. Praterea causae iracundiae et saeva indignatio non abierant adhuc ex animo: residet infixum profunda in mente iudicium Paridis, et contumelia contemtae pulchritudinis suae, et familia sibi odiosa, et munus Ganymedis a Iove rapti.</summary> 
		<summary line="29">His insuper irritata repellebat procul a Latio Troianos, reliquias Graecorum et crudelis Achillis, agitatos per totum mare; et illi a multis annis vagabantur impulsi fatis circa maria omnia. Tanti erat momenti fundare Romanum populum.</summary>
		<summary line="34">Vix vela faciebant laeti e conspectu Siculae terrae in altum mare, et rostris aeratis secabant spumas maris: cum Iuno servans sub pectore plagam immortalem, haec mente volvebat: Egone ut victa cessem a coepto, nec possim arcere ab Italia regem Troianorum?</summary>
		<summary line="39">scilicet impedior fatis? An Pallas potuit incendere naves Graecorum, et ipsos submergere mari, propter culpam et furorem solius Aiacis Oilei?</summary>
		<summary line="42">Ipsa vibrans e nubibus rapidum fulmen Iovis, et dissipavit naves, et turbavit mare ventis, ipsumque Aiacem evomentem flammas e transfosso pectore, involvit turbine, et impegit rupi acutae.</summary> 
		<summary line="46">Ego vero quae gradior regina Deorum, Iovisque et soror et uxor, bellum facio a tot annis adversus unicum populum: et aliquis postea colet divinitatem Iunonis, aut supplex imponet victimam altaribus?</summary> 
		<summary line="50">Talia volvens Dea privatim animo ardente, venit in Aeoliam, regionem tempestatum, et loca plena furiosis ventis. Illic rex Aeolas spatiosa in caverna continet auctoritate sua ventos pugnantes, et tempestates sonantes, eosque coërcet catenis et carcere.</summary> 
		<summary line="55">Illi impatientes tumultuantur circa obices, magno cum fragore montis: Aeolus sedet in summo monte, tenens sceptrum, et mitigat animos, et moderatur furorem.</summary> 
		<summary line="58">Nisi id faceret, scilicet venti rapidi secum raperent maria ac terras et coelum intimum, eaque per aërem traherent. Sed Deus omnipotens id timens clausit eos in antris obscuris, et superimposuit moles altarum rupium, prafecitque regem, qui constanti lege sciret et eos coërcere, et iis permittere laxiora fraena, quoties iuberetur. Apud quem Iuno tunc supplicans usa est his verbis:</summary>
		<summary line="65">Aeole, (nam parens Deorum et rex mortalium tibi dedit, et mitigare, et concitare vento fluctus:) natio mihi infensa currit per mare Tyrrhenum, in Italiam ferens Troiam et Penates domitos.</summary>
		<summary line="69">Adde impetum ventis, et obrue naves submersas, aut impelle in diversas partes, et disperge corpora mari. Ego habeo quatuordecim Nymphas formoso corpore: e quibus Deiopeiam, quae specie elegantissima est, sociabo tibi firmo coniugio, et propriam addicam: ut pro tali officio transigat tecum omnes annos, et efficiat te patrem formosa sobole.</summary>
		<summary line="76">Aeolus haec vicissim respondit: Tua cura est, o regina, considerare quid velis; aequum est me exequi tua mandata. Tu mihi demereris Iovem, et imperium, et eam qualemcumque auctoritatem: tu facis ut accumbam mensis Deorum, et reddis me dominum nubium ac tempestatum.</summary> 
		<summary line="81">Postquam haec dicta sunt, concussit cavernosum montem ad latus intorta cuspide: ac venti quasi turmatim erumpunt, qua via aperta est, et agitant flatu terras. Insederunt mari, ac simul Eurusque, Notusque, et frequens tempestatibus Africus, evertunt totum mare ab ipso fundo: et propellunt ad littora magnos fluctus.</summary> 
		<summary line="87">Sequitur et clamor hominum, et stridor funium. Statim nubes anferunt coelum et lucem ex oculis Troianorum: nox obscura insidet mari: poli tonuere, et aër splendet frequentibus fulguribus: et omnia ingerunt hominibus praesentem necem.</summary> 
		<summary line="92">Continuo membra Aeneae frigore dissolvuntur. Ingemit, et attollens ad astra ambas manus, talia ore pronuntiat: O ter et quater felices, quibus accidit mori in oculis parentum, ad muros excelsos Troiae: o generosissime nationis Danaorum, fili Tydei, egone non potui mori in campis Troianis, et amittere hanc vitam tua manu? Ubi durus Hector periit armis Achillis, et magnus Sarpedon: ubi Simois volvit inter aquas tot correptos clypeos hominum, et galeas, et generosa corpora.</summary> 
		<summary line="102">Talia dicenti, tempestas stridens ab Aquilone percutit ex opposita parte velum, et propellit fluctus ad astra. Rumpuntur remi, deinde prora detorquetur, et obicit latus undis: succedit mons aquae;</summary>
		<summary line="106">altitudine praeruptus. Alii pendent e summo fluctu; mare hians pandit aliis terram inter fluctus: mare ebulliens turbatur arenis.</summary>
		<summary line="108">Notus affligit tres naves abreptas ad scopulos occultos; scopulos inquam illos, quos Itali in medio mari appellant Aras, quae sunt quasi grande dorsum in superficie maris. Eurus tres naves impellit a pleno mari in brevia et syrtes, res visu miserabilis; easque impingit in vada et circumdat vallo arenae.</summary> 
		<summary line="113">Ingens fluctus ante oculos ipsius Aeneae percutit a prora in puppim, unam navim, quae ferebat Lycios et fidelem Orontem: concidit gubernator, et pronus subvertitur in caput: navim vero fluctus ter eodem in loco circum involens torquet, et praeceps vortex absorbet mari.</summary> 
		<summary line="118">Videntur pauci enatantes in immenso mari: et arma hominum, et tabulae, et Troianae opes per aquas. Iam tempestas superavit firmam navem Ilionei, iam navem generosi Achatae, et eam qua portabatur Abas, et qua senior Aletes: et omnes solutis iuncturis laterum admittunt perniciosam aquam, et rimis dehiscunt.</summary> 
		<summary line="124">Interea Neptutuis uninuulrertit mare magno tumultu agitari, et immissam tempestatem, et profunda maris ab imis radis revoluta; graviter iratus, et mari providens, sustulit caput tranquillam e superficie aquae.</summary>
		<summary line="128">Cernit naves Aeneae dispersas toto mari, Troianos obrutos fluctibus et aëris fulminibus. Nec fraudes et irae Iunonis ignotae: fuerunt fratri Iunonis: appellat ad se Eurum ac Zephyrum, deinde haec ait:</summary> 
		<summary line="132">Tantane eos cepit confidentia ex vestra origine? Iam audetis, o venti, absque mea auctoritate, confundere calum et terram, et attollere tantos cumulos fluctuum? Vos ego puniam. Sed melius est sedare turbatus aquas.</summary> 
		<summary line="136">Deinceps non laetis crimina tali poena. Celerate fugam, et dicite ista vestro regi: Non illi concessam esse dominationem maris, et potentem tridentem; sed mihi per sortem. Habet ille rupes ingentes, quae sunt vestrae domus, o Eure: Aeolus glorietur in illa aula, et clauso carcere ventorum exerceat imperium.</summary> 
		<summary line="142">Sic dixit, et celerius quam dixerat sedat inflatum mare, et pellit nimbos congregatos, et rursus inducit Solem. Simul cum eo Cymothoë, et Triton connitens, depellunt naves ab acuto scopulo:</summary>
		<summary line="146">ipse Neptunus sublevat eas tridente, et recludit immensas syrtes, et sedat mare, et perstringit superficiem aquarum levibus rotis. Et quemadmodum saepe, cum in populo numeroso commota est seditio, et plebs vilis furit animis; et iam taedae ac lapides volunt, ira suppeditat tela:</summary>
		<summary line="151">tunc si fortuito viderint virum aliquem insignem virtute ac meritis, tacent, et stant attentis auribus: ille temperat animos et placat corda sermone: ita omnis tumultus maris cessavit, statim atque pater videns mare, et vectus per aërem serenum, impulit equos, et currens immisit habenas currui facili.</summary> 
		<summary line="157">Troiani fatigati conantur assequi cursu littoru quae vicina sunt, et deflectunt ad plagas Africae. Est locus in tongo recessu, ubi insula format portum oppositu laterum, quibus omnis e mari veniens fluctus frangitur, et finditur in sinus replicatos.</summary> 
		<summary line="162">Hinc et inde, rupes immanes et duo scopuli, eminent ad coelum: quorum sub cacumine undique mare placidum quiescit: praeterea umbraculum arborum micantium, et nemus obscurum horrentibus tenebris desuper impendet.</summary> 
		<summary line="166">Ex opposita parte, caverna est in scopulis suspensis: in caverna sunt aquae dulces, et sedilia e viro lapide; domus videtur Nympharum. Illuc nulla retinacula continent naves lassatas, anchora non affigit eas unco dente.</summary> 
		<summary line="170">Illuc intrat Aeneas congregatis navibus septem ex tota multitudine: et Troiani ex iis egressi cum magno terrae desiderio, obtinent arenam desideratam, et sternunt in littore corpora salsis undis fluentia.</summary> 
		<summary line="174">Et primo Achates excussit scintillam e lapide, et recepit ignem in frondibus, et circumiecit sicca alimenta, et suscitavit flammam in foco. Tum fatigati casibus educunt frumenta infecta undis, et instrumenta pistoria: incipiuntque et coquere igne, et comminuere lapide, frumenta erepta e naufragio.</summary> 
		<summary line="180">Interim Aeneas conscendit rupem, et petit omnem undique prospectum in mare: si alicubi Antheum cernat agitatum vento, et Phrygias naves, vel Capyn, vel arma Caici in altis puppibus.</summary> 
		<summary line="184">Nullam videt navem ante oculos, sed tres cervos vagantes in littore, hos toti greges sequuntur a tergo, et turba pascitur per valles. Illic stetit, et cepit manu arcum et sagittas veloces, quae arma fidelis Achates ferebat.</summary> 
		<summary line="189">Ac primo interficit ipsos duces, tollentes capita sublimia cornibus ramosis: deinde persequens telis per frondosam sylvam turbat vulgus et reliquam multitudinem. Nee cessat ante, quam victor affligat ad terram septem magna corpora, et eorum numerum aequalem faciat numero navium.</summary> 
		<summary line="194">Postea redit in portum, et distribuit inter omnes socios. Deinde dividit vina, quae largus Acestes imposuerat cadis in littore Siculo, dederatque heros discedentibus: et solatur verbis moesta corda:</summary>
		<summary line="198">O socii (nam non obliti sumus malorum prateritorum) o qui tolerastis acerbiora! Deus ponet his quoque terminum. Vos accessistis ad rabiem Scyllae, et ad rupes intus latrantes: vos experti estis quoque rupes Cyclopum: resumite animos, et pellite tristem metum: fortasse gratum erit aliquando recordari harum etiam rerum.</summary>
		<summary line="204">Per casus diversos, per tam multa pericula rerum, tendimus in Latium; ubi fata monstrant sedes tranquillas: in illo loco licebit regnum Troianum excitari. Perseverate, et reservate vos ipsos ad res prosperas. Haec dicit ore quidem tenus, et anxius gravi solitudine spem fronte fingit; sed comprimit corde profundum dolorem.</summary>
	</summaries>

	<notes>
		<note line="1" word="3">Troia, regio Phrygiae Minoris, in Asia Minore; cuius urbs praecipua Ilium, ab Ilo rege dicta: non procul ab Ida monte. Haec et Troia, a Troë rege; et Dardania, a Dardano Trois avo; et Teucria, a Teucro Dardani socero, vocata est. Eius arx Pergamus, plur. Pergama.</note>
		<note line="1" word="5">Antenor tamen prius in Italiam venit, Pataviumque condidit: sed non prius Troia profectus est, neque ad Lavinium littus venit, sed in Venetiam, ut legitur infra. v. 246.</note>
		<note line="2" word="0">Regio est Europae notissima, in formam ocreae extensa; inter Adriaticum Sinum, a septentrione et oriente; ac Mare Tyrrhenum, a meridie: ad septentrionem et occidentem Alpibus separatur a Germania et Gallia.</note>
		<note line="2" word="3">Id est, quae deinde Lavinia dicta sunt, e Laviniae nomine, quae, Latini filia, Aeneae nupsit. Unde hic prolepsis agnoscitur, sive anticipatio temporis. Servius tamen affirmat eandem urbem dictam esse primo Lavinum a Lavino Latini fratre; deinde Laurentum, ob inventam ibidem laurum a Latino, cum regnum fratre mortuo suscepisset; et hoc utroque nomine fuisse insignitam, priusquam Aeneas in Italiam veniret: tertio denique ab Aenea vocatam esse Lavinium, a Lavinia uxore. Sed unde Lavinum hunc Latini fratrem fuisse acceperit, non liquet. Laurentum item ac Lavinium unam urbem fuisse negat Strabo; quare primae opinion adhaereo.</note>
		<note line="3" word="0">Quamvis Lavinium distaret a littore, iuxta Servium, octo milliaribus; iuxta alios, minimum tribus: littus tamen, quod huic urbi respondebat, eodem nomine insigniri potuit.</note>
		<note line="3" word="4,5,6,7">Propositio est sex priorum librorum, qui continent maritima pericula: Multa quoque et bello, etc. Propositio est sex posteriorum, qui terrestria continent.</note>
		<note line="4" word="3,4,5,6"> Id est, iram Iunonis memoris: quarum autem rerum memoris, habes infra v.30.</note>
		<note line="5" word="5,6,7">Lavinium. In quam primum Deos et sacra intulit: quae Albae parens fuit, ac deinde Romae. Male enim ait Servius posse explicari de Troia, quam condidit Aeneas lib. vii. 159. statim post adventum in Italiam, castrorum potius quam urbis in speciem; si quidem huius deinde mentio nulla. Male item de Roma: si quidem urbs hic significatur, unde Albani patres atque altae mania Romae orta sint.</note>
		<note line="6" word="1,2">Penates, de quibus Aen. ii. 717. Latio, pro, in Latium: ut, It clamor coelo. Aen. v. 451. Latium Italiae regio: de qua Aen. vii. 54.</note>
		<note line="6" word="3,4,5">Quomodo ex Aenea genus Latinum? si quidem Latini ante adventum Aeneae in Italia noti erant, quare Iuno ad Iovem, Aen. xii. 820. ‘Pro Latio obtestor;....Ne vetus indigenas nomen mutare Latinos, Neu Troës fieri iubeas.’ Facile solvunt, qui vocem unde ad Latium referunt: patet enimvero, ex Latio ortos esse Latinos, Albanos item, et Romanos; cum ii omnes populi Latium incoluerint. Quia tamen melius vox unde refertur ad factum Aeneae, idcirco quaeritur quomodo Latinum inde ortum dicatur. Hunc autem modum suggerit Servius: quia victor Aeneas, cum Troianum nomen Latinis imponere iure potuisset, ipse Latinum nomen Troianis imposuit suis, et ex utroque genere unum fecit; quo ex genere mixto, Albani deinde patres, sive reges; et moenia Romae propagata sunt: uti infra fusius dicetur, v. 265.</note>
		<note line="8" word="0">Musam invocat nullo certo nomine: Homeri exemplo, qui in Iliade, Μῆνιν ἂειδε θεὰ, Iram cane Dea; et in Odyssea, Ἄνδρα μοι ἔννεπε μοῦσα, Virum mihi dic Musa. Alibi Calliopen, heroici carminis praesidem, distincte invocat; hic tum obscure.</note>
		<note line="8" word="4,5,6">Quibus laesis numinibus. Quippe, praeter Iunonem, Deos alios Aeneas infestos habuit: ut patet ex illo versu, qui huic respondet, ‘Vi Superum, saevae memorem Iunonis ob iram.’</note>
		<note line="9" word="4,5,6">Pro tot volvi casibus: quod quanquam durum est, tamen firmatur hoc Statii non absimili exemplo, ex Theb. 1. ii. 402. ‘Ex quo frater inops ignota per oppida tristes Exul agit casus:’ pro, agitur casibus.</note>
		<note line="12" word="3">Tyrus, urbs Syriae in Phoenicia, inter Sidonem ad septentrionem, et Ptolemaidem ad meridiem in ora Maris Mediterranei. Nunc Sur dicta, olim Sarra: unde Sarranum ostrum, pro Tyrio celebratum est. Tyrii, cum Africam venerunt, dicti sunt Poeni, quasi Phoeni: quia ex Phoenicia profecti.</note>
		<note line="12" word="5">Proprie sunt ii, qui terram colunt, agricolae: ut supra, v. 3. ‘Ut quamvis avido parerent arva colono,’ etc. Aliquando sumuntur pro parte civium, qui ex consensu civitatis ad sedes alias incolendas deducuntur, diciturque colonia: quales sexaginta supra centum deductae a Romanis varia in loca numerantur. Tyrii autem, Carthaginis conditores, non proprie coloni fuere, sed profugi; si quidem non ex consensu suae civitatis, sed fuga et secessione, Tyro profecti sunt.</note>
		<note line="13" word="0">Urbs, caput Africae, Graecis Καρχηδὼν dicta. Aemula Romae diu fuit, cum eaque gessit bella tria gravissima: a Scipione victa primum et vectigalis facta: postmodum a Scipione Aemiliano deleta. De illa, deque illius initiis, dicemus in argumento libri iv.</note>
		<note line="13" word="3">Tiberis, fluvius Italiae, de quo Aen. viii. 330. Ostia eius duo, quibus in Mare Tyrrhenum evolvitur: ubi urbes duae, Ostia adorientem, Portus ad occidentem.</note>
		<note line="15" word="4,5,6">Multas habuit urbes sibi addictas Iuno, Argos, Spartam, Mycenas. Inprimis Samon.</note>
		<note line="16" word="2">Samos, sive Samus, insulaest Icarii Maris, Ioniae adiacens, contra Ephesum. In ea Iuno adolevit, nupsitque Iovi: ideoque templum eius erat Sami nobilissimum, et simulacrum habitu nubentis, et sacra ritu nuptiarum.</note>
		<note line="16" word="4,5">Vel hasta fuit; agnoscit enim Plutarchus Iunonem Curitim; et curis lingua Sabinorum hasta est. Vel sceptrum et fulmen; his enim insignibus ornatum fuit Carthagini simulacrum Iunonis. Vel clypeus; refert enim Servius hanc solennem e sacris Tiburtibus formulam: ‘Iuno curilis, tuo curru clypeoque tuere meos curiae vernulas sane.’</note>
		<note line="17" word="0,1,2">Currum Iunonis describit Homerus II. v. 720. cuius ministra est Hebe: hunc aut similem intellige, aut potius thensam, vehiculum, quo Deorum simulacra in sacris circumferebantur.</note>
		<note line="18" word="0,1,2,3">Iuno enim, et ipse Iupiter, Diique ceteri subditi erant fato, quod esse dicebatur causa rerum immutabilis et aeterna.</note>
		<note line="22" word="0,1">Modicius hic agnoscit ablativum casum: excidio, pro per excidium; hoc sensu: Hinc populum Romanum futurum late regem per excidium Africae. Vulgo tamen agnoscitur dativus: venturum excidio, pro ad excidium; ut, It clamor coelo, pro ad caelum; hoc sensu: Populum Romanum hinc, id est, post Carthaginis expugnationem, late ac sine amulo regnantem, venturum ac progressurum ad excidium totius Africae. Placet utraque interpretatio: secunda communior: prima subtilior. Libya, pars Africae, pro tota Ge. i. 241.</note>
		<note line="22" word="3,4,5">Parcae tres, quae fatorum humanorum fila volvunt: de iis, Ecl. iv. 47.</note>
		<note line="23" word="0,1">Difficile est intelligere, quo nominativus iste referatur. Alii referunt ad verbum superius, audierat; hoc sensu: Audierat Carthaginem a Romanis delendam esse, id metuens; id est, cum metu audierat. Alii ad posterius verbum, arcebat longe Latio; hoc sensu: Id metuens;  praeterea his aliis tribus causis, quae per parenthesim enumerantur, accensa; arcebat Troianos Latio. Sed longior sane mihi videtur ille traiectus: potest tamen admitti, si Necdum etiam, cum quatuor sequentibus versibus, parenthesi includatur.</note>
		<note line="23" word="4">Iuno Saturni et Opis filia: atque ita Iovis soror, itemque coniux.</note>
		<note line="24" word="0">Quia origo belli Troiani fuit iudicium Paridis: a quo postpositae Veneri fuerunt Iuno et Pallas: Iuno igitur prima et dignitate et tempore, Graecis idcirco adversus Troianos favit.</note>
		<note line="24" word="7">Urbis nomen est in Peloponneso; Argi masculinum plurale, vel Argos neutrum singulare: cives huius, et Graeci deinde omnes Argivi communiter dicti.</note>
		<note line="26" word="5">Repositum; syncope frequens apud poëtas. Lucret. 1. i. 35. ‘tereti cervice reposta.’ Horat. Epod. ix. 1. ‘Quando repostum Caecubum ad festas dapes.’</note>
		<note line="27" word="0,1">Paris sive Alexander, Priami et Hecubae filius: a patre primum expositus in sylvis, quia, cum Hecuba facem ardentem parere se somniasset, coniectores responderant, infantem, quem in utero gestabat, Troiani excidii causam futurum: a matre tamen clam educates in Ida monte, propter aequitatis famam a Diis electus est iudex pulchritudinis, inter Iunonem, Palladem, ac Venerem: orto nempe inter eas dissidio, propter malum aureum ad Pelei nuptias a Discordia illatum, atque inscriptum his verbis: Detur pulcherrimae. Paris Veneri malum addixit: postmodum agnitus ab Hectore fratre et parentibus, ac deinde missus in Graeciam, et Menelai Spartani regis hospitio usus, Helenam eius uxorem Veneris favore secum abduxit: ad quam repetendam, bellum a Graecis conflatum est. Occidit deinde Achillem in templo Thymbraei Apollinis, et paulo post a Philoctete occisus est.</note>
		<note line="28" word="0,1,2">Quia Troianorum genus a Dardano fluxerat, Iovis filio ex Electra pellice, Atlantis filia. Infra v. 239.</note>
		<note line="28" word="4">Vel genitivus est casus, et refertur ad Ganymedis; vel nominativus pluralis, et honores respicit, qui rapti, sen erepti sunt Hebe, Iunonis et Iovis, vel iuxta alios, unius Iunonis filiae.</note>
		<note line="28" word="5,6">Munus ministrandi pocula in Deorum conviviis, translatum est ab Hebe, Dea iuventutis; ad Ganymedem, formosum puerum, Trois filium, a Iove sub aquilae formam latente sublatum inter sidera, cum in Ida monte venaretur.</note>
		<note line="29" word="0,1,2">Accensa super his, id est, de his causis tribus, nempe iudicio Paridis, Electrae amoribus, et Ganymedis honore. Donatus ac Servius melius, super explicant, quasi praeterea: nempe accensa his tribus; super, sive praeter metum de Carthaginis excidio conceptum : quae quarta erat odii eius in Aeneam causa.</note>
		<note line="30" word="2">Graecorum, a Danao Aegypti fratre, qui in Graeciam navigavit, indeque expulso rege Sthenelo, Argos tenuit, ac novae gentis parens fuit.</note>
		<note line="30" word="5">Genitivus est pro Achillis: causam vide infra v. 224. Achilles Pelei et Thetidis filius, regnavit in Australi Thessaliae parte, quae Phthiotis dicta est. Statim ab ortu Stygiis aquis immersus, atque inde vulnere non violabilis, praeterquam ea pedis parte, qua, dum lavaretur, a matre comprehensus est. Occultatus a Thetide inter Lycomedis, Scyri regis, tilias habitu muliebri, ne ad Troiam iret, unam earum vitiavit Deidamiam, ex eaque Pyrrhum suscepit. Agnitus tamen Ulyssis dolo, et ad illam expeditionem profectus, Hectorem occidit, et vicissim a Paride occisus est, sagitta in talum impacta. Pelides a patre Peleo dictus: Aeacides ab avo Aeaco, Iovis filio, Aeginae insulae rege, de quo Aen. ii. 7.</note>
		<note line="34" word="3,4">Sicilia, insula Mediterranei Maris, de qua fuse Aen. iii. 687. Hinc solvit Aeneas mense Iulio exeunte: ut diximus in argumento generali.</note>
		<note line="38" word="3">Troianorum, a Teucro rege: de quo infra v. 239.</note>
		<note line="39" word="0,1,2">Occurrit obiectioni, quae peti posset e summa vi fatorum in ipsos Deos: et est indignatio cum amaro quodam ioco: Quasi vero fata debuerint ultionem iniuriae permittere Palladi, mihi negare. De Pallade, Ecl. ii. 61.</note>
		<note line="40" word="0">Non proprie Argivorum, sive Graecorum omnium; sed Locrensium: qui cum rege suo Aiace, Oilei filio, post Troianum excidium patriam repetentes, tempestate oppressi sunt: Aiax ipse fulmine afflictus a Pallade; eo quod is, capta Troia, Cassandram Priami filiam virginem, et vaticinandi munere insignem, in ipso Palladis templo vitiasset. Iuxta Homerum tamen submerses est a Neptuno, eo quod invitis Diis evasurum se e fluctibus impudenter iactasset. Od. 1. iv. 505.</note>
		<note line="41" word="5">Duo enim Aiaces fuerunt. Hic Oilei, Locrensium regis; alter Telamonis, Salaminis regis filius, qui propter amissa in iudicio Achillis arma, in gladium incubuit.</note>
		<note line="41" word="6">Substantivum est, et est Aiax Oilei, nempe filius; ut alibi Deiphobe Glauci, nempe filia.</note>
		<note line="42" word="1">A quo fulmen mutuata fuerat, ut graviorem infligeret plagam. Iuno enim, et Pallas, et Vulcanus, fulmina mittere dicebantur; sed non tam valida, quam Iupiter.</note>
		<note line="45" word="2">Aut Caphareo, Euboeae monti: aut iuxta Homerum Od. iv. 507. Gyroeae petrae; quam Didymus esse putat Gyroeae, Aegaei insulam, non longe a Delo, sterilissimam, et exilii loco habitam a Romanis.</note>
		<note line="46" word="4,5">De gravitate Iunonii incessus, Ge. iii. 532. Solennia Deorum cum sororibus connubial sunt. Ovid. Met. ix. 498. ‘Dii nempe suas habuere sorores. Sic Saturnus Opim iunctam sibi sanguine duxit, Oceanus Tethyn, Iunonem rector Olympi.’ Per Iovem autem, fabulae aetherem coelumque igneum significarunt; per Iunonem, aërem: unde Iuno Iovis soror dicitur, quia aër aetheri subtilitate persimilis; coniux vero, quia aër aetheri subiectus. Ex Cicerone et Macrobio. Tamen Virgilius aerem ipsum et aetherem videtur in uno Iove adumbrasse, eique terram coniugem attribuisse, Ge. ii. 325.</note>
		<note line="51" word="6">Proprie ventis a meridie flantibus, de quibus Ecl. ii. 58. Hic promiscue pro omnibus.</note>
		<note line="52" word="0">Non hic Asiae Minoris regio significatur, inter Troadem et Ioniam sita, Aeolia, sive Aeolis dicta; sed Aeoliae insulae inter Italiam et Siciliam sitae, numero septem; aliter Vulcaniae et Hephaestiades appellatae: quarum principes sunt Lipara, Hiera, Strongyle. Vulcaniae et Hephcestiades dictae, quia propter frequentem ignium eruptionem Vulcanus, qui Graecis Ἣφαιστος, ibidem habere officinam existimatus est; praesertim in Hiera, de qua Aen. viii. 416. Aeoliae vero, quia Aeolus, Hippotae filius, ibidem regnavit, maxime in Strongyle: rex ventorum habitus ideo, quia iuxta Plinium, Diodorum, ac Solinum, ex insularum fumo ventos in triduum praedicere nautis solitus erat: unde hae insulae dicuntur hic ventorum patria. Nomen Aeoli ab αἴολος varius, ob naturam ventorum mutabilem.</note>
		<note line="56" word="6">Vel proprie in arce, quae ipsi palatii loco sit; vel in summa montis rupe: rupes enim arces aliquando appellantur: Ge. iv. 461. Flerunt Rhodopeiae arces.</note>
		<note line="59" word="4">Vox Lucretiana. 1. v. 267. validi verrentes aequora venti.</note>
		<note line="62" word="4">Est enim quoddam veluti foedus, imperium principum in subditos: quo subditi obsequium principibus, principes subditis tutelam promittunt.</note>
		<note line="67" word="3,5">Mediterranei Maris ea pars est, quae Italiam ad meridiem alluit; unde Mare Inferum etiam vocatur, et Mare Tuscum: a Tuscia sive Etruria, ad fretum Siculum extenditur: Mer de Toscane.</note>
		<note line="68">De Ilio, Troia, supra, v. 5. De Italia, v. 6. de Penatibus, Diis domesticis, I. ii. 717.</note>
		<note line="71" word="6">Proprie minora aquarum numina sunt, ut diximus Ecl. ii. 46. Addicuntur tamen et aliis numinibus quasi famulae.</note>
		<note line="72" word="4">Nomen a δήϊος ardens, et ὄψ ὀπὸς, vox.</note>
		<note line="73" word="0">Vulgo secundam syllabam habet longam, quia est a nubo, cuius prima longa: ita Aen. m. 319. ‘Hectoris Andromache Pyrrhin’ connubia servas: Aen. iv. 316. ‘Per connubia nostra' etc.</note>
		<note line="75" word="2,5">Innuit hic Aeolum liberis fuisse hactenus infelicem; Sisypho nempe, latrociniis infami; Macareo sororis suae Cnaces incesto amatore: hos enim duos huius etiam Aeoli ventorum regis liberos facit Ovidius Ep. Heroid. ii. 9. Et propterea Iuno novam ei coniugem proponit, ex qua digniores suscipiat liberos. Adde quod Dea nuptiarum et partuum est; unde non indecora est haec eius promissio.</note>
		<note line="77" word="5,6">Licebit mihi facere, etiamsi illicita iusseris: tibi enim tam multa debeo, sceptra, gratiam Iovis; ut nemini reus possim videri, si iussa tua, quaecumque fuerint, impleverim. Atque id ad mentem Donati. Servius vero ait esse commutationem negativi sensus in affirmativum; fas est capessere, pro, nefas est non capessere: ut alibi affirmativus in negativum commutatur; munera nec sperno, pro, libenter accipio, Aen. vii. 261.</note>
		<note line="79" word="3,4">Divinitatis haec nota est: sic notat Horatius divinitatem Herculis, Od. 1. iv. 8. 29. ‘Sic Iovis interest Optatis epulis impiger Hercules.'</note>
		<note line="80" word="2,3">Dominum. Sic Horat. Od. 1. i. 3. ‘Sic te Diva potens Cypri.’</note>
		<note line="85" word="1,2,3,4,5">Eurus, ventus ab oriente. Notus, a meridie, qui et Auster dicitur. Africus, ab Africa spirans, inter occidentem ac meridiem.</note>
		<note line="87" word="3,4">Nauticorum funium, qui propter gravem in motu stridorem, rudere quodammodo videntur.</note>
		<note line="89" word="0">Troianorum; supra, v. 42.</note>
		<note line="92" word="0">Continuo: et verbum est sacrorum, ut ilicet iudiciorum: quemadmodum enim ilicet, dimisso senatu, id est ire licet; ita extemplo, sacrificio peracto, pronuntiabatur a praecone: quo significaretur, ut exirent e templo. Quod quia cito fiebat, ideo pro cito et continuo sumi utrumque coeptum est.</note>
		<note line="93" word="0">Accusatur hic a quibusdam Aeneas pusilli animi, sed temere: non enim hic mortem deprecatur, sed mortem ingloriam atque inutilem.</note>
		<note line="96" word="3">Danaum. Graeecorum a Danao, supra, v. 31.</note>
		<note line="97" word="0">Vocativus Graecus. Diomedem intelligit, Tydei filium, Argivorum ducem Troiano bello: de quo Aen. ii. 243. Ab eo vulneratus Aeneas in coxa, et tantum non occisus est, Iliad. v.</note>
		<note line="99" word="0">Hic pro forti, bonam in partem sumitur.</note> 
		<note line="99" word="2">Achillis, qui nepos fuit Aeaci, supra v. 34.</note>
		<note line="99" word="5">Priami et Hecubae filius, Troia! propugnator, qui decimo obsidionis anno ab Achille occisus est, et bigis alligatus, ac circa Patrocli sepulcrum et Troiae muros tractus: cadaver a Priamo redemtum auro, postquam dies duodecim insepultum fuisset.</note>
		<note line="100" word="0">Iovis ex Laodamia filius, Lyciae rex, Priamo contra Graecos in auxilium venit, et a Patroclo occisus est.</note>
		<note line="100" word="3">Fluvius Troadis, ex Ida monte, per agrum Troianum in Scamandrum profluens, et cum eo in Hellespontum, non longe a Sigeo promontorio: nunc dicitur Simoers.</note>
		<note line="102" word="3">Qui et Boreas appellatur, ventus septentrionalis. Ecl. vii. 51.</note>
		<note line="103" word="1">Quia Aquilo, flans a septentrione, adversus est illae navigantibus e Sicilia in Italiam. Atque huius quidem venti flatu Aeneas, qui solverat e Drepani portu, et Siciliae parte maxime occidentali; iamque aliquantum in Mare Tyrrhenum ad septentrionem processerat; retro ad meridiem actus est, Africam versus. Ubi cum inter Siciliam atque Africam, quasi medium teneret: tum Notus a meridie, tres naves ad septentrionem et Aras repulit, v. 112. Eurus ab oriente, tres alias iu occidentem impegit, ad latera Africae, et Syrtim minorem, v. 115.</note>
		<note line="104" word="3">Pars navis anterior.</note>
		<note line="104" word="4">In quibusdam cod. proram avertit, et refertur ad procella: in ceteris melius prora arertit, id est avertit se.</note>
		<note line="105" word="2,3,4,5,6">Dabit lucem haec imitatio Ovidiana Met. xv. 508. ‘Cum mare surrexit, cumulusque immanis aquarum in montis speciem curvari et crescere visus.'</note>
		<note line="108" word="3,4,5">Non in quaelibet saxa latentia; sed in ea, quae ab Italis Arae vocantur; quaenam autem illa sint, mox inquiremus.</note>
		<note line="109" word="7">i. Explicant aliqui apud Pomponium Sabinum, de Aris Philaenorum, loco in Africa celebri, propter mortem duorum eius nominis fratrum, qui, pro disterminandis Carthaginiensium suorum a Cyrenaica ditione limitibus, ibi se vivos defodi passi sunt: ut est apud Sallust in Iugurtha. At locus ille circa Syrtim maiorem, in Continenti Africae fuit: igitur Notus, meridionalis ventus, non potuit illuc naves pellere; adde quod sunt Arae istae mediis in fluctibus, ii. Scaliger in Comment. ad Epistolam 9. Ausonii, aras ait esse moles et crepidines, quibus flumina aut maria coërcentur, Gallice quays: citatque hos Virgilii versus, sed male; nam crepidines illae littora muniunt, Arae istae sunt mediis in fluctibus. Firmat sententiam hoc eiusdem epistolae versu: ‘Desertus vacuis solisque exerceor aris:' sed libenter, nec temere rescriberem, vel agris, vel oris; cui lectioni favet impense subsequentium versuum sententia. Addit locum e Tertulliani Pallio, cap. 5. ‘Soleo de qualibet margine, vel ara medicinam moribus dicere:’ putatque margine et ara hic esse synonyma: sed praeterquam quod in quibusdam cod. legitur area, non ara; manifestum est nihil hic esse, qnod ad mare fluviosque pertineat: et haec esse Cynici cuiusdam philosophi verba, qui profitetur se ad dicendum, non suggestu, non pulpito indigere; sed ex quolibet loco paulo editiore, quales sunt in viis margines, quales in aris gradus, concionem habere. iii. Ex Servio et Pomponio Sabino colligitur Aras insulas esse, Africam inter, et Siciliam positas, non longe a Lilybaeo Siciliae promontorio, communi nomine Aegates appellatas; tres numero, Phorbantiam, nunc Larenzo; Aegusam, nunc Favignana; Hieram, nunc Maretamo: easque admodum scopulosas, et saxis latentibus vallatas. Ad has constat victos esse navali praelio Poenos a Q. Lutatio Catulo consule anno u. c. 512. et pace ibidem constituta terminatum ab eo feliciter fuisse bellum Punicum primum; iis conditionibus, ut quicquid insularum est Africam inter et Italiam, Romani iuris deinceps foret. Id habetur ex Floro, Cornelio Nepote, Polybio. Testatur Servius ex illo foedere saxa illa dicta Italis fuisse Aras Propitias, et eo nomine appellari apud Sisennam historicum veterem, cuius opera perierunt. Atque ille insularum situs plane cum Virgiliana tempestatis descriptione convenit, qualem explicuimus ad v. 107. Non possum tamen, quin hic Turnehum, et Pomponium Melam, obiter perstringam. Turnebus quidem 1. xxvi. c. 23. saxa illa magno in honore apud Romanos habita confirmat ex hoc Lucani 1. viii. 892. 'Augustius aris Victoris Libyco pulsatur ab aequore saxum Tarpeiis.' Ubi sane dormitavit vir sagax: patet enimvero legentibus, saxum hoc Lucani, tumulum illum esse subitarium, quo Pompeii cadaver in Aegyptio littore conditum est; et hanc esse versuum sententiam: ‘saxeum Pompeii tumulum, quem fluctus alluit in littore, augustiorem esse aris illis, quas adulatrix Roma victori Caesari deinde erexit:' vox autem Tarpeiis plane sequenti versui adiungenda est. Pomponius Mela, cum 1. ii. c. 7. vocavit Aegates Romana clade memorabiles, aut erravit, aut cladem intellexit, non quam Romani passi sint, sed quam Poenis intulerint.</note>
		<note line="110">Quomodo igitur latentia; siquidem dorsum in mari faciebant? Scilicet dorsum faciebant insulae: circumiecta insulis saxa latebant. Polybius 1. iv. de Istri ostiis loquens, ait, in iis aggestiones quoque arenarum esse, quas nautae vocant pectora: καλοῦσι δ' αὐτοὺς οἱ ναυτικοὶ στήθη.</note>
		<note line="111" word="0,1,2,3">Non de Syrtibus proprie ita dictis loquitur. Brevia, vada, syrtes, significant partes illas maris, ubi frequentes et vento mutabiles fiunt arenarum aggestiones: brevia quidem dicta βραχέα, quia brevis et parum alta ibidem aqua est: vada, quia pedibus illae facile est radere, difficile navibus: syrtes a tractu, inquit Sallustius, id est, quasi σύρτεις, a σύρω traho, quia eo 'limum, arenamque et saxa ingentia fluctus trahunt,’ ait idem. Syrtes notissimae duae sunt in Africano littore, vastos in sinus porrectae, quae Tripolitanam regionem utrimque vallant: maior ad orientem est, les sèches de Barbarie; minor ad occidentem,le golfe de Capes: maior a minore disiungitur ducentis et quinquaginta passuum millibus. Notus et Eurus quoque hic non proprie dicti sunt.</note>
		<note line="113" word="2">Asiae Minoris populos, inter Pamphyliam et Cariam, qui Troianis in auxilium venerant: et mortuo rege suo Sarpedone, Aeneae adhaeserant. Orontes, eorum dux, magister navis, Leucaspis videtur fuisse, de quo Aen. vi. 334.</note>
		<note line="114" word="4,5,6">Explicat Servius, a puppi, quam ait esse verticem navis; male, non enim a puppi in puppim pontus ferire potest. Idem Servius, ab Aquilone, seu Borcali polo, qui vertex appellatur; durius. Modicius, a puncto verticali, quod Arabes Zenith vocant; curiosius. Taubmannus, a vertice, sive quod idem est, vertice, aquarum aut ventorum; Lucretius enim 1. i. 293. de ventis, interdum vertice torto Corripiunt: sed ab eo sensu videtur abhorrere praepositio a. Ego interpretor a prora: quae pars est navis, si non mole altior, saltem acutior et in rostrum desinens: unde vertex dici potest. Adde quod levior cum sit, facilius potuit fluctuum impetu attolli, et in puppim subverti: unde pronus magister in caput revolutus fuerit.</note>
		<note line="117" word="7">Charisius distinguit verticem a vortice; et hunc derivat a vorando, illum a vertendo. Alii tamen melius utrumque a vertendo deducunt, et utriusque vim confundunt; ut significent quicquid vertitur ac torquetur, ut in aquis, ventis, extrema parte axis, capillis: a capillis autem, ad summam capitis partem exprimendam transfertur vertex; a capite, ad cacumina montium atque arborum. Patet utriusque vocis affinitas ex Quintiliano, qui ait Scipionem Africanum primum in vortices et vorsus literam o mutasse in e.</note>
		<note line="118" word="0,1">Hoc de navi Orontis intelligendum: ex qua pauci enatare conabantur, ceteris mari demersis.</note>
		<note line="118" word="4,5">Gurges est pars maris aut fluvii profundi, aquas ingenti sono quasi sorbens; unde a soni similitudine nomen habet: sumitur hic, ut vulgo apud ceteros poëtas, pro toto mari: et est tapinosis, sive rei magnae expositio humilior; unde additur, vasto. Sic Aen. iii. 197. ‘dispersi iactamur gurgite vasto.’</note>
		<note line="119" word="4,5">Persica vox aerarium significat, ex Pom. Mela, 1. i. 11. Neque tantum pro auro sumitur, quod natare non potuisset; sed pro qualibet pretiosa supellectile. Addit Mela, Gasam, Palaestinae urbem inde nomen accepisse; quod Cambyses Persarum rex, cum Aegyptum armis peteret, huc belli opes et pecuniam intulisset. Troia adiective, Troius, Troia, trium syllabarum.</note>
		<note line="120" word="2,6">Ilionei vult esse dativum Servius, et casum pro casu positum: at dativus quidem est Graecus, sed genitivus Latinus, Ilioneus, Ilionei. Achatae quoque genitivus est Latinus primae declinationis, ut Aen. iv. 351. 'Me patris Anchisae.' Et Achates quidem fidus erat Aeneae amicus, de quo passim ubique sermo est. Iloneus mox apnd Didonem naufragorum orator erit, v. 525.</note>
		<note line="121" word="3,4,5,6,7">Abas, is forte, qui a Lauso Mezentii filio occidetur Aen. x. 427. Aletes, ut praecipui vir consilii atque auctoritatis inducitur Aen. ix. 246. 'Hic annis gravis atque animi maturus Aletes.'</note>
		<note line="122" word="1">Vis tempestatis: aestas enim tunc erat, ut videbimus, v. 539. Sic de aestiva tempestate, Ge. i. 321. 'ita turbine nigro Ferret hyems culmumque levem stipulasque volantes.'</note>
		<note line="123" word="2">Vel proprie pluviam, vel ipsam maris aquam: aqua enim generatim imber a Lucretio dicitur, 1. i. 715. 'Ex igni, terra, atque anima procrescere, et imbri.'</note>
		<note line="125" word="3">Iovis et Plutonis frater; maris praeses. Uxorem habuit Amphitriten; ex qua Nymphas complures suscepit. Muros Troianos condidit eum Apolline: equum e terra suscitavit, cum Pallade contendens de nomine Athenis imponendo, ut habetur Ge. i. 14. Nomen eius, iuxta Ciceronem, a mondo; iuxta Varronem, a nubendo, quia terras aquis obnubit et cooperit.</note>
		<note line="126" word="0,2">Tapinosis, humilis expressio maioris rei: stagnum enim est aqua stans; radum, locus in mari aut fluvio, ubi parum aquae, multum arenae est: hic utrumque pro mari.</note>
		<note line="129" word="3,4">Imbre, fulguriribus, fluminibus, quae e coelo ruunt.</note>
		<note line="130" word="3,4">Neptanum: ambo enim Saturnum patrem, Opim matrem habuerunt. Neptunus autem dicitur Iunonis frater: quia aër, quae Iuno est, confinis est aquae, qui Neptunus.</note>
		<note line="131" word="0,1,2,3">Ventos oppositos; hunc ab occidente, illum ab oriente.</note>
		<note line="132" word="2,4">Venti enim principes feruntur Aurorae et Astraei Titanis filii esse. Admonet ergo Neptunus obiurgando, ut, si Gigantum maiorum suorum imitari pervicaciam velint, poenas eorundem timeant.</note>
		<note line="133" word="1,2">Puto hic Neptuno communem elementorum omnium perturbationem ventis exprobrari: et per coelum quidem, aërem et aetherem; per terram, aquam etiam significari, quae cum terra conglobata est.</note>
		<note line="133" word="5">Numen, proprie nutus est; sive motus quidam oculorum et capitis, quo petenti significamus nos postulata concedere. Hinc ad significandam voluntatem Deorum traducitur, ut hic, et Aen. ii. 777. 'non haec sine numine Divum Eveniunt.' Tum ad potentiam eorundem et auctoritatem, ut supra, v. 52. 'et quisquam numen Iunonis adoret?’ et infra, v. 670. 'et supplex tua numina posco.' Denique ad ipsum Deum, ut Ge. iv. 453. 'Non te nullius exercent numinis irae;' et Aen. iv. 382. 'si quid pia numina possunt.'</note>
		<note line="135" word="0,1">Reticentia, ad terrorem incutiendum. Supple: Quos ego si corripuero, probe ulciscar. De hac figura Ecl. iii. 25.</note>
		<note line="137" word="0,1">Celerate. De hac voce Ge. i. 261.</note>
		<note line="138" word="5">Sceptrum Neptuni, quod ipsi tribuitur: vel quia tria sunt aquarum genera, maria, flumina, paludes; vel potius, ut innuit Cornutus, quia piscatores telo eiusmodi ad venationem piscium utebantur, vocabantque fuscinam.</note>
		<note line="139" word="7">Aeoliarum insularum, de quibus v. 55.</note>
		<note line="144" word="0,1,2,3">Dii marini. Cymothoë Nympha, Nerei et Doridis filia: a κῦμα unda, et θέω curro. Triton, Neptuni et Amphitrites, aut Salaciae Nymphae filius: superiore parte hominem, inferiore piscem referens: Neptuni buccinator, concha utens pro tuba.</note>
		<note line="146" word="3">De syrtibus supra, v. 115.</note>
		<note line="155" word="2,4">Non per caelum vectus, inquit Servius; sed vectus per maria, coelo iam sereno. Tamen sic aër mari iungitur, inquit Corradus; ut vectus per mare Neptunus, moveri tamen in aëre dici possit.</note>
		<note line="156" word="0,1">Geminos, marinos, qui ipsius currui a poëtis alligantur: pedibus anterioribus instructos, posterioribus carentes. Unde sic a Statio describuntur. Achil. I. i. 390. 'Illi spumiferos glomerant a pectore fluctus, Pone natant, delentque pedum vestigia cauda.' Et a Virgilio Ge. iv. 389. 'Proteus magnum qui piscibus aequor, Et iuncto bipedum curru metitur equorum.' Equos huiusmodi bipedes, quos a caudae flexu hippocampos appellant, inter poëtarum figmenta refert Aldroandus: nullosque agnoscit nisi quadrupedes, quorum effigiem refert, magis bubulae aut suillae, quam equinae, affinem: vocatque hippopotamos, a fluviis, praecipue Aegypti, ubi frequentes dicuntur inveniri, maxime in Nigro et Nilo.</note>
		<note line="156" word="2">Dativus antiquus, pro currui: de quo Ecl. v. 29.</note>
		<note line="158" word="3">Pars est Africae ad oram Mediterranei Maris, ad occidentem Aegypti: varie a variis scriptoribus definita: vulgo pro tota Africa sumitur.</note>
		<note line="159" word="0,1,2">Portum, a natura, non ab arte factum describit. Et hunc aliqui volunt esse portum Africanae Carthaginis, sed falso; statim enim vidisset Aeneas fundamenta urbis, quae non vidit nisi postera die. Alii dicunt eam descriptionem plane convenire portui Carthaginis Hispanicae, sive novae; at ea similitudo casu occurrit; neque enim ad Hispanicas, sed ad Libycas oras Aeneas vertitur. Turnebus melius putat portum illum fictum a poëta, circa littus Carthaginiense, et omnino expressum ad formam Ithacensis portus, apud Homer. Od. xiii. 95.</note>
		<note line="159" word="5,6">Suppressa est vox relativa quem, aut adverbium ubi: sic supra: Urbs antiqua fuit: Tyrii, etc. pro quam Tyrii, etc. Haec autem est loci descriptio. 1. Sinus est longus ac profundus, non latus, in ora Libyae. 2. Sinus illius fauces, ne laxiores sint, clauduntur obiectu insulae; quae in longum porrecta, latus unum opponit sinui, alterum pleno mari. 3. Insula sinum ita claudit, ut aditum tamen in sinum utrumque liberum relinquat. 4. Sic insula mari latus opponit; ut fluctus eo allapsi frangantur, et in se sinuatim revoluti, non recto impetu, sed magno flexu, per extrema insulae aditum utrimque in portum quaerant. 5. Sinus ipse, non insula, scopulis fere circumcingitur: quorum altissimi duo procurrunt ad extrema terrae continentis cornua, et utrumque aditum defendunt, sylvis in vertice inumbrati. 6. In intimo sinus recessu, quae frons est adversa portum subeuntibus, scopuli antrum exhibent vivis aquis irrignum, etc.</note>
		<note line="161" word="2,6">Vel sinus in se revolutos ac replicatos, quos unda cum impetu sic allisa semper facit; ut explicamus Ge. iv. 420. Vel sinus a se invicem recedentes, ut explicat Turnebus; qui sic exponit quoque illud Horatii, Epod. ii. 13. 'Aut in reducta valle,' id est, recedente ac remota.</note>
		<note line="163" word="4,5">Quia scopuli imminent mari, atque insulae: ideoque locum a ventis ac tempestate tutum praestant.</note>
		<note line="164" word="5">Scena, σκηνὴ est umbraculum, a σκιὰ umbra: unde hic proprie dicitur: transfertur ad theatrum, Ge. ii. 481. et iii. 24.</note>
		<note line="164" word="6">Notat interdum splendorem, ut Ge. i. 233. 'corusco Semper sole rubens.' Interdum motum, ut Aen. xii. 919. 'telum Aeneas fatale coruscat;' id est, movet, vibrat. Sic micare ambiguum est. Aen. x. 396. 'Semianimesque micant digiti,' id est, moventur.</note>
		<note line="165" word="0,1">Vel, sylvis desuper Sole illustratis; subter, ramorum opacitate horrentibus. Vel, sylvis crispantibus et ventorum impulsu agitatis, et ingenti umbra nigrantibus, scena et nemus desuper imminent. Nam desuper, et ad coruscis, et ad imminet referri potest.</note>
		<note line="168" word="2,3,4,5,6">Vel significat adeo tutum a procellis portum esse, ut naves vinculis et anchoris in eo non egeant. Vel dicit Nymphis unis familiarem esse locum, ignotum adhuc mortalibus, necdum ullas eo naves appulisse.</note>
		<note line="170" word="1">Nempe viginti navibus Troia solverat, infra, v. 385. Una Lyciorum mox naufragio periit, v. 117. Duodecim mari dissipatae, deinde incolumes redibunt, v. 397.</note>
		<note line="176" word="2,3,4,5">Servius et Diomedes hic agnoscunt speciem soloecismi: in fomite, pro in fomitem; idque factum a poëta ex veteri licentia circa communes praepositiones, in, sub, super, etc. Fomes, inquit Servius, sunt assulae, quae ab arboribus cadunt cum inciduntur, et igni concipiendo commodae sunt. Mihi tamen hic videtur aliquid praeterea significari; et fomitem sumi pro foco, ubi sit congeries grandiorum lignorum: focus enim et fomes sunt pariter a foveo. Sensus igitur erit, i. Excudit scintillam. ii. Suscepit eam in foliis. iii. Foliis arida alia nutrimenta adiecit, puta assulas, iv. Ex iis foliis ac nutrimentis iam flagrantibus rapuit in fomite flammas: id est, celeriter et raptim excitavit flammam in foco et strue lignorum.</note>
		<note line="177" word="1">Ores, Saturni et Opis filia fuit: frugum repertrix, ideoque hic pro pane sumitur; ut Bacchus pro rino.</note>
		<note line="177" word="4,5">Arma sunt cuiusque artis instrumenta. Sic Ge. i. 160. 'Dicendum et quae sint duris agrestibus arma.' Hic igitur artis pistoriae significantur instrumenta.</note>
		<note line="178" word="1,2">Earum nempe quae ipsis acciderant, ut Aen. xii. 589. 'trepidae rerum.' Vel fessi miseriarum, ut infra v. 466. 'Sunt lacrymae rerum.'</note>
		<note line="179">Transpositio: prius enim fuit tundere saxo fruges, quam panem coquere.</note>
		<note line="181" word="4">Antheus, accusat. Graeco Anthea; de quo mentio est 1. xii. 443.</note>
		<note line="182" word="3,4">Naves, quae duplici remorum ordine instructae erant: Aen. v. 119.</note>
		<note line="183" word="1">Capys, qui Capuae deinde conditor fuit: de quo Aen. x. 145.</note>
		<note line="183" word="6">Explicant multi de insignibus, figuris belluarum, avium, monstrorum, quae in puppi exsculptae navi nomen dabant: unde altera Centaurus, Aen. v. 121. altera Chimaera, Ibid. 118. etc. Ego cum Corrado existimo, arma esse ipsa, quae a navigantibus in puppi ordine disponebantur, praesertim clypeos, ut in veteribus numis et monumentis videre est: sie Aen. x. 80. 'praefigere puppibus arma,' pro armare naves. Et fortasse navis Caici clypeos atque arma certae cuiusdam habebat formae, quae facile dignosci posset.</note>
		<note line="183" word="7">Caicus, de quo Aen. ix. 35.</note>
		<note line="184" word="6">Aristoteles et Plinius negant in Africa cervos esse. Affirmat tamen Dalecampius in Plin. 1. viii. B3. additque id iam omnibus notum esse.</note>
		<note line="195" word="0,1">Parum commoda vocum perturbatio, quae vocis unius immutatione facile tolli potuisset: 'Deinde bonus quae vina cadis onerarat Acestes, Dividit.' De Aceste Siciliae rege, Aen. v. 36.</note>
		<note line="195" word="4,5">Cadus, vas vinarium, aliter Amphora Attica, capiens urnas duas. Onerarat cadis vina, pro, onerarat cados vino.</note>
		<note line="196" word="1">Siculo. Sicilia dicta est Trinacria a tribus promontoriis, de quibus Aen. iii. 687.</note>
		<note line="198" word="6,7">Agnoscit hic I. C. Scaliger synthesia, sive coniunctionem: ita ut antemalorum sit una vox e duabus composita: opponitque hanc figuram seiunctioni, qua vox una in duas dissolvitur, ut infra, v. 614. 'Quae me cumque vocant terrae.' Turnebus mavult suppressum esse articulum et verbum, fere Graeco more; et sensum esse: malorum quae fuerunt ante: quemadmodum apud Ovid. Met. i. 20. 'Mollia cum duris, sine pondere habentia pondus;' id est, quae sunt sine pondere.</note>
		<note line="201" word="0,1">Pro accessistis ad scopulos. Sic extinxem, pro extinxissem. Aen. vi. 57. De Scylla olim virgine, nunc scopulo ad fretum Siculum, Aen. iii. 420. De Cyclopibus eiusdem Siciliae ad montem Aetnam incolis, Aen. iii. 569.</note>
		<note line="205" word="2">De ea Italiae regione, Aen. vii. 54.</note>
		<note line="207" word="0">Perseverate, sustinete: quo sensu active etiam dicitur AEn. viii. 577. 'quemvis durare laborem.' Et apud Horat. Od. 1. i. 14. 7. 'Vix durare carinae Possint imperiosius aequor.'</note>
	</notes>
</passage>